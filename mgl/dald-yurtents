https://www.facebook.com/permalink.php?story_fbid=2286807148263935&id=1480557838888874&__xts__%5B0%5D=68.ARCRk9pyZS6pc7FwQ5bFjMuPh0nm8hdQlMe95QNbn-e3V1USvAqHHFSL9l40Wt41FH1nVI2hn0MkC7BgWOY3lWbgJ19PMkY7W0IHOvVu7fhWXFm3ZQK63GvZtu2z6X1yT8gtOLwUreQQSjNrD3ib6sISleP9lbABTxFdcD2OMgKB3az-Cqjz5pcucToI_ITA2FicefbyiFilkIW9_ap6DfrD4y8de5IB5J4d-0JyX8PZbIYyLGf2UUHaF6OX-jqv7dxlvZfaZl_Q5zrEJx1j--U7eimtn-iBH2E2tq2AsvjuSk7lKEYwo_7fdORLZp8bdyxkotTEWIyjwj1Gw76ZH0Ibp4x0&__tn__=K-R
МОНГОЛ УЛСЫН УРЛАГИЙН ГАВЬЯАТ ЗҮТГЭЛТЭН, БУРХАНЧ ЛАМ Г.ПҮРЭВБАТ: БИД ГЭНЭТИЙН 61, ЦАГ БУСЫН 18, УЧИР ШАЛТГААНААС ГАРСАН 360 ГЭЭД ҮХЛИЙН МЯНГАН ШАЛТГААНЫ ОТООСОНД БАЙДАГ
-Үхэл, оршуулгын сэдвийн дагуу юуг хамруулж ярих вэ?
-Үхэл болон оршуулгын зан үйл нь хүн төрөлхтний хамгийн томоохон зан үйлийн нэгд хамаарагддаг. Үүнтэй холбогдсон гайхамшигт соёлын дурсгал, тайлж тайлбарлаж болшгүй олон нууц асуудлууд байдаг. Төрсний эцэст үхдэг, үхэхгүй хүн гэж байхгүй юм. Буддын сургаалд үхэл болоод үхсэний дараа төрөл дамжих зуурдын үеийн байдлын талаар эхнээс нь эцсийг нь дуустал маш нарийн төгс хариулт өгсөн байдаг. Хүмүүсийн ихэнх нь амьд ахуйдаа ертөнцийн ажилд сатаараад үхэл болоод түүнд хэрхэн бэлдэх тухай бодохгүй муу ёр гэх мэтчилэнгээр цээрлэж, түүнээс зайлсхийдэг. Энэ нь тухайн хүний үнэн зөв зүйлийг мэдэж авах, амьдралд тохиолдох хүндрэл бэрхшээлээс гарахад нь саад тотгор болдог. Өнөөдөр монголчууд оршуулгатай холбоотой ээдрээтэй асуудлуудыг хэрхэн яаж шийдвэрлэх, аль нь зөв, аль нь буруу ёс вэ гэдэгт төөрөгдөж байна. Хүний амьдралтай холбоотой маш нарийн асуудал учраас олон эмзэг асуудлууд гарч зөв буруу олон ёс дэлгэрч, өөрийн дураар тайлбарладаг хүмүүс олширлоо. Ийм учраас үнэн зөв номлолоор эргэлзээг нь тайлж, амьдралд нь тус болох ийм нэгэн мөнхийн гайхамшигт сэдвийн тухай 6 том бүлэг, нийт 54 зүйлийн сэдэвт хамааруулан ярилцах юм. Үүнд:
Амьд байхдаа үхэлд хэрхэн бэлдэх тухай, Үхлийн өмнөх үеийн тухай, Үхэж байх үеийн тухай, Үхсэний дараах үеийн тухай, Оршуулгын үеийн тухай, Оршуулгын дараах үеийн тухай бүлгүүд багтана.
1. Амьд байхдаа үхэлд хэрхэн бэлдэх тухай
Бурханы шашинд үхэл, мөнх бусын талаар санаж бодох нь ямар хэрэгтэй болох, санаж бодохгүй бол ямар гэмтэй байх, бид төрснөөс эхлээд цаг хором, өдөр хоног тутамд өөрийнхөө үхэлдээ тасралтгүй ойртож байдаг, үхсэний дараа яаж төрөл дамжих тухай, 49 хоногийн зуурдын үед бид ямар ямар зүйлтэй учирч, ямар зүйлүүд болох тухай, мөн зуурдын үеийн тухай амьд байхдаа мэдсэнээр эцсийн мөчид бидний авралын ганц увдис болон хувирах тухай тодорхой бичсэн номлолууд байдаг. Бид амьд байхдаа өнөө маргаашдаа зорилго тавиад амьдардагтай адилаар үхэх нь тодорхой тул үхсэний дараа яах вэ гэдэгт зорьж бэлдэх хэрэгтэй юм. Үүнд бэлдүүлэх олон янзын зан үйл бий. Мөн үхлийн ёр хүнд хэрхэн ирдэг тухай, цаг бусын хийгээд цагийн үхлийн тухай болоод цаг бусын үхлийг хуурч, хойшлуулдаг олон янзын аргын талаар, амьд байхдаа үхэлд хэрхэн бэлдэх тухай энэхүү бүлэгт ярилцана.
2. Үхлийн өмнөх үеийн тухай
Энэ бүлэгт өнгөрч байгаа хүн гэрээслэл үлдээх, амьдынхаа сүүлчийн золголтоо хийх, нас барахын өмнө орон шилжүүлэх тухай болоод яагаад орон шилжүүлдэг, хонх болоод номын дуу сонсгож, бурхан тахил дэлгэх, өөрийнх нь тачаадаг, зовнидог зүйлийг сонсгохгүй, үзүүлэхгүй, харуулахгүй байж үхлийн өмнөх үеийн нөхцлийг зөв бүрдүүлэх тухай, мөн сайн адистэдтэй үрэл хүртээх аргууд болон хүн өнгөрөхөөс өмнө юу хийвэл зохих ёс дэгийн тухай ярилцана.
3. Үхэж байх үеийн тухай
Бие нь муудлаа, амьсгал тасарлаа гээд чимээ өгөх ёс байдаг. Үүнтэй холбогдуулаад өнгөрч байгаа хүнд туслахын тухайтад авралын орон болох чуулганы орныг залан, долоон гишүүнт мөргөл залбирал үйлдэж, бурханы алдар, тогтоол тарнисын зүйлийг сонсгох, ер нь гадна талын амьсгал тасрах үед дотоод үхэл яаж явагддаг, үхэж байх үед ямар шинж тэмдэг илрэх зэргийг мэдэж байх хэрэгтэй. Үүний дараа сүнсийг сэтгэж юүлэх увдис бий. Хэрвээ энэ увдисыг амжилттай хийвэл тухайн хүний араас буян ном хийх шаардлагагүй. Харин энэ увдисыг хийж чадаагүй бол өнгөрснийх нь дараа лам хувраг дуудаж увдисыг хийлгэх, нэг хоногийн төдий хожимдвол сүнсийг хаа байгаа газраас нь эргүүлэн дуудаж юүлэлтийг дахин хийдэг. Хүн үхэж байгаа үед хүний бие хураагдах ба задрал явагдах, махбод босч ирэхэд ямар хаалт хамгаалалтын аргууд байдаг гэх мэтчилэн үхлийн тухай гүн номлол байдаг. Ер нь хүн өөрийнхөө бие цогцсынхоо тухай мэдлэгтэй байж өнгөрөхөд ямар дарааллаар яаж хураагдах, задарч сүнс биеэс хэрхэн гардаг тухай цогц мэдлэг авах хэрэгтэй. Энэ нь хүн болгоны мэдэж байх ёстой үнэн ном сургаалын нэг хэсэг юм.
4. Үхсэний дараах үеийн тухай
Амьсгал тасарсны дараа бүх зүйлийг ёсоор нь хийсний дараа “Алтан хайрцаг” нээлгэнэ. Үүнд “Үхэгсдийн үрийн зурхайг 25 зүйлээр авч үзнэ. “Алтан хайрцаг” нээснээр яс барих хүн, гаргах сайн, муу зүгүүд, бүтээх даавууны өнгө, хаана оршуулах, зэтгэрийг яаж танин барьж буцаах, өнгөрсөнтэй холбогдсон муу ёруудыг яаж буцаах, сүлдийг нь хэзээ авсан тухай, ясанд гар хүрч болохгүй ямар жилтэй хүн байна, хайрцаглах цаг, хүүр гаргах өдөр, цагууд, үхсэн шалтгааныг үзүүлэх, насны хэмжээ нь болсон эсэх, сэтгэл юунд хорогдсон, эд агуурс юунд хурьцсан, сүнсийг юу авч вэ, хэрхэн засах, хаана төрөх, ямар цаг, өдөр гаргаж болохгүй. Мөн одны үр, гарагийн үр, өдрийн үр, 4 хоосон, газрын эзэн аль зүгт гүйх, огторгуйн нохойн ам хаана байгаа гэх мэт энэ бүгдийг тодруулан үздэг.
Энэ аймагт мөн ясыг хөндөх тухай, угааж хирлэх, хувцсыг нь солих, ясыг эвлэж засах, бүтээх хөшиг, тахил зулыг өргөх, маани болоод буянд хэрхэн шамдах, хоног яаж даах, хиншүү тавих ёс, газрыг сонгох, цэвэрлэх, газраа авах, хөндөх, авс хайрцаг, ил тавих эсэх гэх мэт энэ бүгдийн тухай хүмүүст ерөнхийд нь мэдлэг өгөх ёстой. Яагаад гэвэл энэ тухай хүмүүс мэдэхгүйгээс болоод янз бүрийн алдаа, сэтгэлийн сэв их гардаг тул “Алтан хайрцаг” нээж байгаа зурхайчаасаа бүгдийг нягтлан тодруулж асуудаг байх хэрэгтэй. Ингэвэл сэтгэл сэвгүй болно. Энэ бүгд ямар учир шалтгаантайг тайлбарлаж хэлэх нь зүйтэй. Эдгээр нь зүгээр нэг мухар сүсэг биш, нарийн мэдлэг дээр тулгуурлан гарч ирсэн үнэн шинжлэгдсэн зүйл гэдгийг мэдэх хэрэгтэй.
5. Оршуулгын үеийн тухай
Энэхүү бүлэгт хүүрийг яаж байршуулах, гадагшлуулах, хүүрийг ачаалах, даллага авах, хэлэх үг, үхээрийн бумба булах ёсууд болоод оршуулах ёсны талаар ярих юм. Хүн төрөлхтөнд ерөнхийдөө 20 орчим төрлийн оршуулах ёслол зонхилж байна. Энэ нь дотроо олон төрөл, хэсэгт хуваагдана. Үүнд:
-Ил хөдөөлүүлэх ёс
-Идшинд өгөх ёс (Түвд оронд өнгөрсөн хүний биеийг хэсэглэн тac шувуунд идэш болгон өгөх ёс)
-Шороонд оршуулах ёс
-Элсэнд оршуулах ёс
-Булшлах ёс. Энэ нь австай, авсгүй хоёр янз байна. Авс хийх олон ёс байдаг. Модон, чулуун болон босоо, хэвтээ хэлбэр өөр олон төрлийн авс бий.
-Галд чандарлах 8 төрлийн ёс бий (Хаад ноёд, гэлэн тойд, хүүхэд эмэгтэй, эгэл хар хүн гэх мэтийг чандарлах нь өөр өөр байна)
-Бунхалж оршуулах ёс (Ил, далд бунхлах 2 янз байна)
-Усанд оршуулах ёс
-Салхинд оршуулах ёс
-Харь нутагтныг оршуулах ёс (гадаад хүн)
-Цээрлэж оршуулах ёс (ялтан, халдварт өвчтэй, муу үхлээр үхсэн)
-Тусгай оршуулга (үүнд хуүхдийг гээдэг, бөө удган, анчин, аянганд дайрагдсан хүнийг оршуулах гэх мэт)
-Нууцалж оршуулах ёс (Дотроо 10 янз бий)
Хүндэтгэлийн оршуулах ёс (Лам хувраг, хаад ноёд, хутагт хувилгаадууд зэрэг өндөр язгууртай хүмүүсийг занданшуулах, чандарлах, суваргалах, бунхлах, өндөрт оршуулах гэх мэт).
-Товчилбол, хүндэтгэлийн оршуулга, эгэл оршуулга, цээрлэх оршуулга гэж 3 янз буй.
Энэ нь гал, шороо, ус, салхинд буюу дөрвөн махбодод оршуулах ёсонд бүгд хурдаг. Эдгээр оршуулах ёсуудын талаар цухас дурьдах бөгөөд өнөөдөр бид энэ цаг үед ямар оршуулгын зан үйлийг сонгох талаар тодруулж энэхүү бүлэгт ярина.
6. Оршуулгын дараах үеийн тухай
Хуучин цагт оршуулж байх үедээ мани-ийн мод босгодог байсан бол одоо үед нэрийг нь тавьсан хөшөө босгодог, өнгөрсөн хүний гэрэл зургийг газраас нь буцааж авчраад гэртээ тавих нь зөв эсэх, энэ нь хэзээ орж ирсэн ёс болох, гадагшлуулахдаа хөлөөр нь гаргах уу, толгойгоор нь гаргах уу гэдэг талаар маргаан их байдаг. Энэ бүх маргааныг зөвхөн ном сударт заасны дагуу таслан шийдвэрлэх хэрэгтэй. Өнгөрсөн хүнийг оршуулсны дараа буцаж ирэх ёс, ирснийхээ дараа гэр дэвшүүлэх, буйр солих, ариутгал хийх, ёр, бэлгэ үзэх, будаалга хийх, газрыг нь эргэх, зуурдыг тонилгох, сүнс гэтэлгэх ном судар уншуулах, гашуудал хийх хугацаа ямар байх, өнгөрсөн хүнийхээ хойноос яаж ерөөл тавих, энэ нь ямар учиртай болох, гашуудал тайлах, хоног хураах, нэр цээрлэх гэх мэтийн талаар энэ бүлэгт нарийвчлан ярих юм.
Мөн оршуулж дууссаны дараа өнгөрсөн хүнийхээ хойноос хэдэн арван жилийн дараа ч дурсан буян хийсээр байдаг. Мөн үхсэн амьд хоёрын хоорондох харилцаа холбооны тухай, өнгөрсөн хүн амьддаа яаж нөлөөлдөг, энэ холбоо нь ямар учиртай болох, өнгөрсөн хүний зуурдын үед бид юу хийх ёстой, зуурдын төрөл яаж авах тухай цогцоор нь багцлаад дараа дараагийн удаа ярих юм.
Бурханч лам Пүрэвбатын үхэл оршулгын зан үйл болон үхэл гэж юу болох тухай сонирхолтой яриаг үргэлжлүүлэн Далд ертөнц сэтгүүлийн 8 сарын дугаараас уншаарай. “Далд ертөнц” сэтгүүл Номин супермаркетийн бүх салбар болон сонин сэтгүүл худалдаалах цэгүүдэд зарагдаж байна.

https://www.facebook.com/permalink.php?story_fbid=2328513567426626&id=1480557838888874&__xts__%5B0%5D=68.ARAUEIDZVre3Q19_crezMadNdDsKnrbaMzhVqyBbaIMB-smeVE-V7GgErOJMeFRuEOJJYu3HtMhxIz-09q3eguJt2h94FDeZ6g9yTXePM-ERA0z2JVjFaiQCzSIEHuEOjJOz6Ar5PrcPKlbiUMh0vlYimITGElypi-B-gMd3VNVZu5BpHcsphsYG5-73supTfkt8pB71BHGknNFADpfBGBbTr9HYYswOkvsqqIk1bhTUr1MlDMyS32cvNae0BdSMmILk-mZMDFFGjV226QtYKUt53ycVhdLClOZjeh06VQb8kFUYEGrrrkcno7r-XznRfZb3Tc886aqr4KNVXzkWd27TvNsg&__tn__=K-R
ТА ТОЛИНЫ ӨМНӨ ХЭР ИХ ЦАГ ХУГАЦАА ЗАРЦУУЛНА, ТЭР ХЭМЖЭЭГЭЭР ТОЛЬ ТАНЫ АМЬДРАЛЫН ЭНЕРГИЙГ СОРЖ АВСААР БАЙХ БОЛНО
Толь өөрөө энергийг ойлгож, сордог гэж эрт дээр үеэс л хүмүүс итгэж ирсэн. Чухам ийм шалтгаанаар тухайн үеийн охид бүсгүйчүүд толь ашигладаггүй, харин усанд нүүр царайгаа хардаг байсан гэдэг. Өнөөдөр хүмүүс толийг ахуйн жирийн нэг эд юмс, зайлшгүй шаардлагатай чимэг, дизайны элемент гэж хандах болжээ. 
Эртний хүмүүсийн хувьд толь бол ид шидийн хэрэгсэл байсныг өдгөө бараг мартсан. “Толь бол мэдээллийг хуримтлуулах, хадгалах чадвартай” гэж зөнбилигчид, био энерги судлаачид үздэг. Та хэрэв толины ойлгогч гадаргуу руу харвал тэр таны төлөв байдлыг тогтоож авна. Толинд туссан өөрийн тусгалыг эерэг эсвэл сөрөг гээд хүмүүс янз бүрээр үнэлэх магадлалтай, энэ бүх мэдээлэл бүгд толины ой санамжид үлддэг. Толь харин дараа нь хуримтлагдсан бүхнийг буцаан гаргаж өгч болзошгүй. Иймээс муухай ааштай үедээ толинд харж огт болохгүй, зөвхөн баяр хөөртэй байхдаа өөрийн тусгалтай инээмсэглэж мэндлэх хэрэгтэй. 
Толь аливаа мэдээллийг уншиж тодорхой хугацаанд өөрийн ой санамжид хадгалдаг, энергийн хэлбэртэй энэ мэдээлэл үнэндээ үлгэр ярьдаг хүмүүсийн нөгөө толин доторх ертөнц юм. Хэрэв толинд хадгалагдаж буй мэдээллийг уншиж бичлэгийн форматад шилжүүлж болдогсон бол хэн хэзээ толинд дөхөж очсон, хэн дэргэдүүр өнгөрсөн гээд бүхнийг харуулсан бичлэгийг та үзэх байлаа. Чухам ийм учраас гэртээ бусад хүний ашигласан хуучин толь бүү байлга, мөн хүн нас барвал талийгаачийн байгаа өрөөний толийг бүтээж хуч гэж эзотерикчид зөвлөдөг.
Яагаад тэр вэ? Толь бол нарийн энергийг шингээдэг, тиймээс нас барсан хүмүүсийн астралын хувьд толь нь занга, хоригдох газар болж хувирдаг. Толинд хоригдсон хүмүүсийн астрал өөрийн энергиэр түүнд хуримтлагдсан визуаль дүрсний энергийн мэдээллийг идэвхжүүлж, ийм аргаар хүнд үзэгдэх фантом-хий үзэгдэл, сүүдэгнэлийг үүсгэдэг аж. Тэд ийнхүү энергийн хэлбэртэй болж хий үзэгдэл болж хувирдаг. Энэ бол тэдний хувьд хоригдсон толиноосоо чөлөөлөгдөх цорын ганц арга. Тиймээс тольтой хайхрамжгүй хандах нь маш таагүй уршиг дагавар авч ирэх магадлалтай. 
Төсөөл дөө, хүүхэд хийх юм байхгүй уйдсандаа толинд дөхөж очжээ. Тэр эрхлэн тоглож байснаа толь руу салаавч гаргав. Толинд салаавчны тусгал харагдахад хүүхэд түүнийг ажиглан гараа ийш тийш эргүүлнэ, нөгөө талд толины тусгал түүний хөдөлгөөнийг яг давтана. Хүүхэд юу болж байгааг ойлгохгүй эхийгээ дуудаж “Ээж ээ, тэр надад салаавч үзүүлж байна” гэж хашхирдаг. 
Муур, нохой өөрийгөө толинд анх харах үед яг үүнтэй адил явдал болдог. “Толины өмнө хүүхэд эрхэлж тоглож байхад хэрэв толийг ямар нэг юмаар хучаагүй бол толин дахь тусгалыг хэн нэгэн арилгаж устгаж чадах уу?” гэж танаас асууя. Мэдээж, үгүй. Хүүхдийн залхуу хүрээд тэр яваад өгчээ. Гэвч үүгээр бүх юм дуусахгүй. Толь энэ үйл явдлыг тогтоож ой санамжиндаа хадгалсан, тэгээд толины амьдрал төгсөн төгстөл дотор нь орших болно. Яагаад гэвэл, толинд ойж туссан хүн эсвэл амьтны тусгал нь цаашид эх хувийн энергиэр тэжээгддэг. 
Тиймээс толь бол нэг ёсны вампир, цус сорогч юм. Та толины өмнө хэр их цаг хугацаа зарцуулж өөрийн тусгалыг хичнээн олон тоогоор үүсгэх тусам толь таны дүр төрхийг тусгал хэлбэрээр хадгалахын тулд амьдралын тань энергийг төчнөөн их хэмжээгээр насан туршид сорж авсаар байх болно. 
Энергийн вампиризмын иймэрхүү схемийг одоо селфи гэж нэрлэж байна. Гэрэл зураг бол үнэн хэрэгтээ бас л хүмүүсийн толин тусгал билээ. Гэрэл зураг таны энергийг тусган харуулж буй хэрэг. Энергийг мэдэрч харж чаддаг гоц чадвартнууд аливаа хүний зургийг хараад л түүний талаар хангалттай олон зүйлийг мэдэж чаддаг. Таны энергийн бүрхүүл гэрэл зураг дээр харагддаг гэсэн үг. Хэрэв тухайн гэрэл зургийг хаа нэгтээ хэвлэж нийтэлсэн бол бараг хүн бүр таны энергид нэвтрэх боломжтой гэдгийг мэдэж ав. Бүх юм энергитэй байдаг. Та ямар нэг юм хийж бүтээж байхдаа хүртэл өөрийн энергийн хэсгийг тухайн ажилдаа, урлаж буй эд юмстаа дамжуулан өгдөг билээ. 
Зөнбилигчид гэрэл зургийн тусламжтай аливаа хүний тухай үнэн баримтыг дэлгэж олныг өгүүлдэг. Ийм учраас гэрэл зураг энергитэй байдаг гэсэн санаа анх гарчээ. Таны зургийг харсан бусад хүмүүс янз бүрээр хүлээж авах нь гарцаагүй. Зарим нэг нь атаархаж танаас энерги сорж авч магадгүй. Таны амьдралын хүчийг сорж авсан тохиолдолд толгой тань өвдөх буюу мэдрэлийн сааталд орно. Тиймээс гэрэл зураг гэдэг тийм ч гэмгүй эд биш. 
Энэ дэлхийн бүх юм хүмүүсийн энергийг сорж авахын төлөө бүтээгдсэн гэж хэлж болно. Манай дэлхий сөрөг энергиэр хүрээлэгдсэн гэдгийг эрдэмтэд аль хэдийн баталсан, тиймээс хүмүүсийн энергийг салгаж авах бүх нөхцөл бүрдсэн байдаг. Хүмүүс яг зай (батарей) шиг ажилладаг. Энэ бол чин үнэн, олон зүйлээр батлагдсан. 
Яагаад энэ тухай ярих болов оо? Яагаад гэвэл энэ нь манай хорвоо ертөнцийн ямар ч тайлбаргүй олон асуултын хариу. Дэлхий бол зэрэгцээ ертөнцийн толин тусгал. Гурван хэмжээст ертөнцийн хуулбар зэрэгцээ оршиж байдаг гэсэн зарим эрдэмтний онол үүнийг баталдаг. Гэвч тэд төөрөлдөж байна, яагаад гэвэл хуулбар нь 3 хэмжээст ертөнц буюу манай дэлхий гараг өөрөө байх... 
Толин тусгал дангаар бие даан оршиж чадахгүй, тэр хуулбар учраас ойж туссан өөрийн эх хувиас хамаардаг, харин эх хувь нь оршин буй ертөнцийн проекц. Дүрслэн үзүүлэх спектр нь гараг орчлонгийн үйл явдлаас өгсүүлээд айл өрхийн хэрүүл уруул хүртэл бүхнийг хамардаг. Тиймээс болж байгаа бүх үйл явдал ба ирээдүйд өрнөх бүхэн бүгдээрээ толин тусгал!!!!
Хэрэв ойр дотны хэн нэг нь өвдвөл та толь ашиглаж болно. Тэнгэр тусахаар толио байрлуул, дараа нь өөрөө толинд хар. Эрүүлжих явц хурдан явагдана, дараа нь харин “мэдээллийг тэглэх”-ээ мартаж болохгүй. Өөрөөр хэлбэл толио усаар цэвэрлэ. 
Эртний хуучин толиудын тухай хэдэн үг хэлье. Хуучин толинд хэдэн энергийн фантом амьдардаг эсвэл хичнээн үйл явдал байгааг оношилж тогтоох хэцүү. Иймээс та толио өв залгамжилж эсвэл бэлгэнд авсан бол хажууд нь лаа асааж үз. Хэрэв лаа хөө тортог гаргаж эсвэл “уйлаад” байвал тэр толийг урсгал усанд хаях нь дээр.
Унтлагын өрөөний толио нойрсох үед түүнд тусахгүй байхаар байрлуулах ёстой. Эсрэг тохиолдолд та хар дарж зүүдлэх буюу муу унтаж өглөө нь хамаг бие ядарсан, тэнхээ тамиргүй сэрж магадгүй. Унтлагын өрөөнд толин тааз хийж болохгүй, түүнчлэн унтах өрөөний шүүгээ тольтой бол шөнө хуч, эсвэл шүүгээний хаалгаа нээгээрэй. 
Сонирхолтой нийтлэлийг үргэлжлүүлэн “Далд ертөнц” сэтгүүлийн 10 сарын дугаараас уншаарай.

http://www.budda.mn/news/2372.html
ОРОСЫН ЗӨН БИЛГИЙН ТУЛААН 14-ИЙН ЯЛАГЧ АЛЕКСАНДР ШЕПСИЙН СОНИРХОЛТОЙ ЗӨВЛӨГӨӨНҮҮД ТОЛИНЫ ХАЖУУД ЯАГААД ЗУРГАА АВАХУУЛЖ БОЛОХГҮЙ ВЭ?
“Зөн билгийн тулааны” 14 дэх удаагийн ялагч Александр Шепс фото зурагны далд шид, зураг авхуулах “хоббитой” хүмүүсд ямар гээч аюул нүүрлэж болох тухай анхааруулж байна. Фото зураг нь хайртай хүндээ хор учруулж ч болох асар их хүчтэй энерги агуулдаг болохыг камерын өмнө элдэв янзаар дүрээ мөнхлөх гэж хичээдэг нэгэн олж уншаад гайхаж цочих нь лавтай. Зөн билэгчийн хэлж байгаагаар толь болон фото зураг нь далд шидийн асар их хүчтэй тул энэ хоёр аюулыг зэрэгцүүлж, улам их аюул бөөгнөрүүлэхийн хэрэг юу билээ?! 
Толины хажууд зураг авахуулж байгаа үедээ хүн элдэв аюул, хар цагаан хэл аманд өртөхөөр их эмзэг орон зайд ордог. Зураг авахуулах үеийн бие махбодь, бодол ухаан, хүсэл тэмүүлэл, сэтгэл хөдлөлийг хадгалж үлддэг. Яг энэ цаг мөчид хүний сэтгэл санаа, сүнс сүлд бүгдээрээ “нээлттэй” бас их эмзэг мэдрэмтгий болсон байдаг тул танд муу санадаг, санадаггүй хэн ч зургийг тань харангаа магадгүй санаатайгаар биш ч нүдний хор унаган, атаархана. 
Түүнээс гадна фото зураг болон толь өмнөхөөсөө ч дутуугүй өөр нэг аюултай. Толь хуримтлагдсан бүх мэдээллүүдээ хадгалсаар, Александр Шепсийн хэлж байгаагаар ихэнх толь асар их хэмжээний сөрөг энергийг хуримлуулж цуглуулсан байдаг. Ингээд толинд харангаа энэхүү орон зайд орж гарсан хүмүүсийн сэтгэл хөдлөл, мэдрэмж, санаа бодол, элдэв мэдээлэлтэйгээ хамт он жилийн уртад шингээгдсээр, эерэг сайнаасаа илүүтэй сөрөг муу энергийн “цөмийн бөмбөг” шиг болно. Иймд толины хажууд зураг авахуулснаар дүр нь тэрхүү бөөн сөрөг мэдээллийн ”эх үүсвэртэй“ хамт мөнхлөгдөж сэтгэл санааны тогтворгүй байдал, өвчин эмгэг, амьдралд азгүйтэл, бүтэлгүйтлийг дагуулдаг байна. Толины хажууд авахуулсан зураг тэр хүний ажил амьдрал, албан тушаал, эргэн тойрны хүмүүсийн хоорондын харилцаанд гээд аливаа бүхэнд зөвхөн сөрөг муугаар нөлөөлсөөр эцэсд нь хувийн амьдралыг нь сүйтгэхээс гадна, хамгийн гол нь тухайн хүний сэтгэл санааг нэг мөр үгүй хийнэ. Хэрвээ энэ хүн энергийн хувьд ямар нэг хамгаалалтгүй бол аажим алгуураар эрүүл мэнд, сэтгэл санааны байдал нь улам бүр суларч муудсаар л байх болно.
Александр Шепс зураг бүр дээр хүний сүнс сүлд, сэтгэл санааны өчүүхэн бага ч гэсэн хэсэг хэлтэрхий үлдсээр байдаг тул байнга зураг авахуулахгүй байхыг анхааруулж байна. Түүнээс гадна өвчтэй хүнийг унтаж байхад нь зургийг нь авч болдоггүй гэнэ. Унтаж байгаа хүний зурган дээрх дүр тухайн хүний энергийн бүрхүүлийг сулруулснаар хар муу юманд өртөмтгий болно. Хэрвээ удтал өвдсөн хүн зургаа авахуулсан бол тэрээр хэзээ ч эдгэрэхгүй эрсдэлд орж байгаагийн шинж гэнэ. Зургийн хальс түүний өвдөж шаналсан дүр, сөрөг энергийг хадгалж үлдэх тул эдгэрэх тухайг эргэлт буцалтгүйгээр мартах нь бололтой. 
Александр Шепс өөрөө өмнө нь мэргэжлийн фотомодель байсныг санаж байна уу? Тэрээр асар олон удаа зураг авалтанд оролцох шаардлагатай болдог байсан ч тэр үед тэр далд ертөнцтэй холбоотой өнөөгийн ажлаа хийж байгаагүй тул энэхүү зурагнууд хожмын амьдралд нь хэрхэн яаж нөлөөлөх тухай бодож ч байгаагүй гэнэ. 
АЖИЛ, АЛБАН ТУШААЛД АМЖИЛТ ДАГУУЛАХ САХИУС:
Гялалзсан амжилтад хүрэхийг мөрөөддөг хүмүүст Александр Шепс нэлээд хэдэн ашигтай зөвлөгөө өгч байна. Бизнес, албан тушаалд амжилт дагуулдаг сахиус болгон ажил хэрэгч хүн бүрийн өдөр тутам хэрэглэдэг ердийн зүйлсийг ашиглаж болно гэдгийг сонсоход үнэхээр гайхахгүй байхын аргагүй. Хүний байнга хэрэглэдэг, дасаж сурсан аливаа эд зүйл онцгой энергитэй байдаг. Иймд ажилдаа амжилт дуудахад чухамдаа эдгээр зүйлсийг сонгож хэрэглэх нь хамгийн тохиромжтой тухай Александр Шепс өгүүлээд гагцхүү зарим нэг эд зүйлийн ид шидийн өвөрмөц мөн чанарыг мэдэж авах шаардлагатайг сануулж байна. 
Үзэг. Зөвхөн сайны ерөөлтэйгөөр бэлэг болгон авсан үзэг л ид шидийн гайхамшигтай чанарыг агуулдаг гэнэ. Үзэг хэмээх энэхүү сахиусны хамаг хүч хурц үзүүртэй хэлбэрт нь оршдог. Таны сахиус аливаа нэг бодлогогүй алхам хийхээс сэргийлж чадна. Зөв сонголт хийж, шийдвэр гаргахын тулд эргэлзээнээсээ салах хэрэгтэй. Чухам ийм тохиолдолд та гартаа үзгээ эргүүлээрэй. Үнэн зөв шийдэл өөрөө толгойд тань ороод л ирнэ. Аз дагуулсан үзгээ биеэсээ салгаж болдоггүй. Аливаа бичиг баримт, гэрээ хэлцэлд зөвхөн энэ үзгээрээ гарын үсэг зурснаар ажил тань амжилттай, та өөрөө сэтгэл хангалуун аз жаргалтай байх болно. 
Цаг. Ажил алба, бизнест амжилт хүсдэг хэнд ч цаг хамгийн хүчтэй сахиус болно. Ялангуяа даруухан, шийдэмгий бус хүмүүст өөртөө итгэх асар их итгэл төрүүлдэг хамгийн тохиромжтой сахиус. Түүнээс гадна цаг гэрээ хэлэлцээний явцад их таатай нөлөөлдөг гэлцдэг. “Хэрэгтэй хүнтэйгээ” харилцах явцад өөртөө илүү их боломж, хүссэн ашиг олж авахын тухайд том бугуйн цаг сахиус болгон зүүх хэрэгтэй гэнэ. 
Тэмдэглэлийн дэвтэр ч нэг адил ид шидийн асар хүчтэй сахиус болж чадна. Өөрийнхөө ажлын өдрөө зохицуулж, хувиарлахдаа тааруу, аливаа ажлаа амжуулж чаддаггүй нэгэнд хамгийн тохиромжтой чухал зүйл. Хэрэгтэй зүйлдээ анхаарлаа төвлөрүүлж, бүтээлч сэтгэлгээгээ хөгжүүлэхэд энэхүү сахиус их үүрэгтэй байж чадна. Санаж сэдсэн, бодож төлөвлөсөн ажилдаа толгой нь эргэсэн уймраа нэгэнд хамгийн хэрэгтэй сахиус. Тэмдэглэлийн дэвтрийн тань цаасны энерги бүх ашигтай мэдээллийг цуглуулж, хэрэггүйг нь хасангаа эзэндээ төлөвлөсөн ажлаа бүтээхэд нь хамгийн шаардлагатай санааг өгөх болно. 
Тоглоом. Жижигхэн тоглоом, өхөөрдөм хөөрхөн зүүлт эсвэл ямар нэг жижиг гоёл чимэглэлийн зүйл ажилд тань амжилт дуудаж болно. Ийм сахиус гэрээ хэлцэл хийх болон хүмүүстэй ярьж харьцах явцад их чухал үүрэгтэй. Хажууд тань сахиус байгаа цагт уулзалт, ярилцлага их амархан, элдэв саадгүй хүссэнээр тань аятайхан болж өнгөрнө. Ийм сахиусны эзэн өөрийнхөө хурц ухаан, хошин мэдрэмж, итгэл бишрэлдээ санаа зовохгүй амгалан байж болно. Харин ийм сахиус аливаад шийдэмгий биш, хариуцлагагүй, салан задгай, тогтворгүй зан араншинтай нэгэнд хэрхэвч зохихгүй. Эдгээр бүх сахиуснууд бизнес, ажил, албан тушаалд амжилт дуудна хэмээн Александр Шепс зөвлөж байна. Ажил хэрэгч хүнд зайлшгүй шаардлагатай чанаруудыг бүрэлдүүлэхэд туслан эцсийн дүнд таныг амжилтанд хүргэнэ. Гэвч сахиус ямар ч гайхамшигтай шидтэй ч байсан өөрийн тань зүгээс хичээл зүтгэл үгүй бол таны аливаа бүх асуудлыг шийднэ гэдэгт сохроор итгэх хэрэггүй. Хэрвээ хүн өөрөө л амжилтанд хүрэхийг хүсэж мөрөөдөн, хичээж зүтгэхгүй бол сахиус нь өөрийнхөө хэмжээ түвшиндээ оноогдсон үүргээ бас биелүүлж чадахгүйд хүрнэ гэдгийг санаарай. Сахиус зүүлт гэдэг эзэндээ зайлшгүй шаардлагатай чанаруудыг идэвхжүүлж, дэмжлэг туслалцаа үзүүлнэ. Харин үлдсэн бүхнийг нь та өөрөө хийж гүйцэтгэх ёстой.
МУУ ЁРЫН ЮМ ЯМАР ХҮНД ШИНГЭДЭГ ТУХАЙ:
Александр Шепс хүмүүст энерги сорогч гэж хэн болох, хүнд ямар хор хохирол учруулдаг тухай өгүүлсэн юм. Ихэнхдээ хүмүүс өөрсдөө өөр лүүгээ муу юм дуудаж тогтоочихоод түүнээсээ болж шаналж зовж явдаг тухай өгүүлсэн. 
Хараал хийдэг, хар муу юм үйлддэг хүмүүсийн элдэвлэл, нүдний хор, атаархал энэ тэр гэдэг хүнийг энергийн түвшинд хордуулахтай харьцуулахад тийм ч аймшигтай зүйл биш бололтой. Ид шидээс харьцуулшгүй илүү аюултай зүйл гэж бас байна. Энэ бол энерги сорогчид юм. Эдгээр хүний нүдэнд үзэгдэхгүй биес хүнд сөрөг нөлөө үзүүлэх гайтайгаас гадна амьдрах хүсэл сонирхлоо алдах, хүндээр өвдөх, сэтгэцийн хямралд ороход хүргэдэг. Эдгээр юмс өөр өөрсдийнхөө хэлбэр, өнгөөр ялгагддаг. Тэдгээрийн дунд хүнд эерэг нөлөөлдөг нь байдаг ч харамсалтай нь тийм ээлтэй сайн нь тун цөөхөн.Тэдний ихэнх нь хүний энергийг сорж тэжээгдэгчид.
Далд ертөнц нэг нь нөгөөдөө үзэгддэггүйн нэг адил тэдэнд ч бид харагдахгүй. хүмүүс бид ч зэрэгцээ орших тэднийг олж харахгүй анзаарахгүй яваа. Хүн гэдэг мөн чанарынхаа хувьд асар их туяа цацраасан өтгөн зузаан энергийн бөөм цөм бөгөөд үл үзэгдэгч муу юмс бидний араас гэтэж энергийг маань сорон энергийн бүрхүүл болох аурад нь нэвтрэн өөрсдийнхөө өгөөш болгодог. 
Энэ мэтээр сорон шимэхийн учир нь нөгөө ертөнцийн эдгээр шимэгчид хүний энергээр тэжээгддэг. Тэд хүний сэтгэл санааны тэнцвэртэй байдлыг алдагдуулж, ааш араншин, биеэ авч явах чадварыг нь өөрчлөн хувиргаж хамгийн эмгэнэлтэй хор хохиролд хүргэнэ. Энерги сорогчид тэр бүр хүнд хүрч ойртож чаддаггүй. Сөрөг энергитэй хүмүүсийг тэд өгөөшөө болгон сэмхэн гэтэцгээнэ. Энерги сорогчид бол байнга ямар нэг юманд сэтгэл дундуур үглэж гоморхон цухалдаж явдаг, атаач, өөрсдийгөө аливаа бүхэнд буруутгаж хувь заяандаа гутрагчид, эргэн тойрныхондоо үргэлж муу санан хардаж сэрдэн, хор хүргэгчид юм. Өөрөөр хэлэхэд үзэн ядалт, уур бухимдал, түрэмгийлэл, хар муу санаагаар дүүрэн хүмүүст үргэлж хор хүргэгчид. Хүн сөрөг муу бодол тээхийн хэрээр мөн чанар нь улам эрчимтэй идэвхжиж, илүү их хүчирхэг хорлонтон болсоор байдаг. Нөгөө ертөнцийн хар муу энерги сорогчид гарч ирэхэд хүмүүс бид өөрсдөө буруутан нь юм.
Энерги сорогчдоос хамгаалагдахын тулд Александр Шепс дараах хэдэн зөвлөгөөг өгч байна: Сэтгэлийн хаттай болж өөрийгөө захирч жолоодох чадвараа хөгжүүлэх. Нөгөө ертөнцийнхнийг өөртөө ойртуулахгүйн тулд бясалгал хийх зэргээр өөрийгөө байнга хөгжүүлж илүү дээд түвшинд хүрэх. Байнга маани мэгзэм уншиж залбирдаг гүн сүсэг бишрэлтэй хүмүүст ийм муу юмнаас хамгаалагдах илүү амар дөт байдаг. Нэмээд хэлэхэд мэдээж сөрөг муу бодол, хар хорын санаанаасаа салах хэрэгтэй. Александр Шепс нэг бус удаа энерги сорогчтой таарч явсан бөгөөд “Зөн билгийн тулааны” зураг авалтын үеэр ч ийм явдал гарч байжээ. Нэг удаагийн тулааны үеэр Москвагийн ойролцоох тосгоны нэг байшингаас ийм нэг хар хүчийг хөөж зайлуулах хэрэг гарсан юм. Энэ байранд сүнс, чөтгөр шуламнаас ч аюултай энерги сорогч амьдарч байгааг хэн ч тааж мэдэхгүй байлаа. 
НҮҮРНИЙ ҮРЧЛЭЭ ӨНГӨРСӨН АМЬДРАЛЫН ТУХАЙ ӨГҮҮЛНЭ:
Зөн билэгч Александр Шепс нүүрэн дэх үрчлээгээр нь хүний зан араншин болон өнгөрсөн амьдралын тухай ихийг өгүүлж болно гэнэ. Хүний амьдралын баяр гуниг гээд бүхий л үйл явдал нүүр царайн дээрээс нь харагддаг.Ингээд нүүрэн дэх үрчлээ зураасаар нь юуны тухай тайлж хэлж болох тухай ийнхүү өгүүлж байна.
Амны хоёр талын болон нүдний булан дахь үрчлээ илэн далангүй, нээлттэй зан чанарыг өгүүлэхээс гадна ахуй амьдралынх нь аливаа бүхэн амар тайван, сэтгэл тэнүүн яваагийн шинж гэнэ. Ийм хүний амьдралд ямар нэг таагүй зүйл тохиосон ч тэрээр сэтгэл санаагаар унаж сүйд болохгүйг хичээнэ. 
Нүдний булан дахь үрчлээг зөн билэгч маань нэлээд онцлон “галууны сарвуу” хэмээн нэрлэгддэг энэхүү зураас нь байнга нүдээ анивчиж онийлгодогынх нь ул мөр гэнэ. Хэрвээ таны нүдний хараа хэвийн бол ийм зураас үрчлээг их анхаарал болгоомжтой, хянамгай чамбай хүний шинж гэж үздэг. Хэрвээ уруулыг хүрээлээд үрчлээ гарч ирсэн бол их нэрэлхүү, биеэ хамгаалах чадваргүй, даруу ноомойн шинж. Ийм хүмүүс өөртөө итгэлгүй, аливаад их шийдэмгий бус байдаг тул тэдэнд байнга тусламж дэмжлэг шаардлагатай болдог. Хоёр хөмсөгний хоорондох босоо зураас оюун ухааны өндөр чадамжтай, аливааг эргэцүүлж дүгнэдэг болохыг нь харуулдаг. Ийм хүмүүс амьдралын тухай эргэцүүлж, утга учир, мөн чанарын тухай нухацтай их уг суурьтай ярьж дүгнэдэг. Тэд онолдоод байхаасаа илүү хийж турших гэж хичээдэг. Хөмсөгөн дээгүүрх хэвтээ үрчлээ үнэнч шударга, хариуцлагатайн шинж. Александр Шепсийн хувьд ийм хүмүүс ямар ч зүйлд хамгийн итгэл даахаар надвартай хүмүүс байдаг. Духан дээгүүрх хэвтээ үрчлээ сэтгэл сайхантай, өр нимгэнтэйн шинж. Ийм хүмүүсийн өнгөрсөн амьдрал их амаргүй байсан хэдий ч өөрийнхөө итгэл үнэмшилдээ үнэнч, өөртөө зөвөөрөө үлдсэн байдаг. Хэрвээ духан дээрх хэвтээ үрчлээ жижигхэн тасархай хэсгүүдээс бүтсэн, чиг шугам нь бага зэрэг балархай байвал тухайн хүний зан араншингийн тогтворгүй байдлыг гэрчилнэ. Ийм хүмүүсийн амьдралд эргэлзэж тээнэгэлзэх асуудал тун их байдаг бөгөөд нэг талаас нөгөө үрүү савлахын нэг адил амьдралаас чухам яг юу хүсээд байгаагаа мэддэггүй. 
Хэрвээ хамрын самсайнаас амны булан хүртэл үрчлээтсэн бол энэ хүний өнгөрсөн амьдралд сэтгэлийн харуусал шаналал их байсны шинж. Магадгүй өөрийнхөө хүссэнийг энэ амьдралаас олж авч чадаагүй ч байж болох юм. Самсаа дагасан зураас нүдний дотор булан хүрч байвал боломжоо ашиглан хүсэл мөрөөдөлдөө хүрсний шинж. Гэтэл ийм зураас нь хамрын самсаанаас завьж уруу доош чиглэсэн байвал энэ хүн өнгөрсөнд бие махбодын асар хүнд ачаа тээж явсныг өгүүлнэ. Хөмсөгөн дээгүүрх өнцөг булантай мэт үрчлээ хүний түрэмгий зан араншин, сэтгэл санаа тайван биш байгааг харуулна. Ийм үрчлээтэй хүмүүс их амаргүй хүнд зан ааштай байдаг. Тэдний өнгөрсөн амьдралд олон тооны алдаа, дүрсгүйтэл бүтэлгүй явдал байдаг болохоор эргэн тойрны хүмүүсийнхээ дунд таарч зохицох тухайд их төвөгтэй. 
Александр Шепс үрчлээ гэдэг хүний хувь заяа хэрхэн болж бүтсэнийг шууд өгүүлдэг. Үрчлээ бол өнгөрсөн үеийнх нь гавьяаны тамга тэмдэг, хүний хүсэл тэмүүллийн үзүүлэлт, ахуй амьдралын чанарын гэрч гэж тодорхойлж болно. Хижээл, эсвэл өндөр настай ч хөгшрөлтийн ямар нэг шинжгүй, нүүрэндээ үрчлээ зураасгүй байгаа нь идэвхгүй, залхуу, сэтгэл амарлангуйг өгүүлнэ. 
Александр Шепс амьдралдаа болон “Зөн билгийн тулаанд” оролцох явцад хүний нүүрэн дэх үрчлээгээр тухайн хүний тухай мэдээлэл уншиж чаддаг нь тухайн хүний аливаа асуудлын уг сурвалжийн мөн чанар, нууцыг илчлэхэд их тус болж байсан гэж бичсэн байлаа. 
АМЬДРАЛДАА ЭД БАЯЛАГ ДУУДАХ АРГА:
Александр Шепс мөнгө дуудан өөрийнхөө амьдралд эд баялаг хэрхэн оруулж ирэх арга хэлж өгсөн юм. Нэлээд хүмүүс мөнгө дуудахад элдэв сахиус зүүлт хэрэглэдэг. Харин Шепс ямар нэг зүйлийг сахиус болгон хэрэглэхээсээ өмнө өөрөө өөртөө болон мөнгөнд хандах хандлагаа заавал өөрчлөх хэрэгтэй. Учир нь мөнгөнд дургүй, мөнгөтэй зөв зүйтэй хандаж харьцаж чаддаггүй хүн үрүү мөнгө хэзээ ч татагддаггүй гэж хэлжээ. 
Нэгдүгээрт: Юуны өмнө санаж авах зүйл бол тэнгэрээс мөнгө, эд баялаг өөрөө буугаад ирэхийг бүү хүлээгээрэй. Зүгээр нэг гар хумхиад суугаад байхад мөнгө сая саяараа толой дээр унаад ирэхгүй нь мэдээж. Хүний энерги зөвхөн хүсэл мөрөөдөлдөө чиглээд зогсохгүй, мөнгөтэй болох чинээлэг сайхан амьдрах тухай бодол тээж хичээж зүтгэх хэрэгтэй. Зорилготой, хатуу чанд итгэлтэй, үйл мөр нь зөв байхад үйлс заавал бүтдэг жамтай. Үг хэл, үзэл бодол, үйлдэлтэйгээ зөрж байх учиргүй. 
Хоёрдугаарт: хахир харамч зангаасаа салахыг хичээгээрэй. Харамч нарийн хүмүүс сөрөг муу энергийн нөлөөн дор байх эрсдэлтэйгээ хамт аливаа өчүүхэн бага зүйл дээр ч арвилж гамнаж байдаг. Хямдхан юм сул энерги агуулдаг тул үргэлжийн мөнхөд чанар муутай хямдхан юмсын дунд байсаар сэтгэл санаа уруу дорой, мөнгөгүйдэл, өвчин салахгүй зовооно. Түүнээс гадна аливааг хэмнэх нарийлах гэсэн муу зуршил нь харамч зандаа дийлдэн, орлогоо нэмэгдүүлэх тухай санаж сэтгэхийн оронд яаж жаахан хэмнэх вэ? гэсээр ... ухаанаа барна. 
Гуравдугаарт: Хүнийг баян чинээлэг болоход хамгийн ихээр саад болдог нэг зүйл бол атаархал. Ойр дотныхон болон танил нэгнийхээ элбэг хангалуун байдалд атаархаж явдаг нэгэн үхмэл цэгт гацаж өөдөө дээшээ биш, зөвхөн улам уруудаж дорддог. Атаа жөтөө гэдэг хүнийг хэзээ ч амжилттай бас баян чинээлэг болгодоггүй муу зуршил. Бусдын аз амжилтын тухай бодсоор хамаг энергээ барж өөрийнхөө ахуй амьдралыг дээшлүүлэхэд хүч тэнхээ нь хүрэхгүй болно. Цагаахан атаархал бол өөр хэрэг. Бахдаж бишрэх цагаахан атаархал амжилтанд хүрэхийг шахаж хүсэл тэмүүлэл бадраах хэдий ч тэр бүр зөв зүгт хүнийг чиглүүлдэггүй. Амжилтанд хүрэхийг хичээж чармайж байгаа хэн ч бусдын гаргасан жимээр биш, өөрийнхөө замаар л урагшлах ёстой. 
Дөрөвдүгээрт: Өөрийгөө өрөвдөж хөөрхийлөхийг таслан зогсоох хэрэгтэй. Өрөвдөх мэдрэмж хүнийг эрч хүчгүй болгон зөв замаар явахад нь дандаа саад болдог. Хувь заяандаа гомдож суухын оронд юунд яагаад алдсаныхаа учир шалтгааныг эрж хайх хэрэгтэй. Гутранги үзэлтэн өөрөө өөрийгөө үгүй хийдэг. Өөртөө сөрөг муу хандлагатай амьдралаа голж хувь заяандаа гомдож суудаг хүн л ядуу хоосон явдаг гэж Александр Шепс хэлжээ. 
Тавдугаарт: Өр тавих, зээл авахаас аль болох зайлсхийх хэрэгтэй. Энэ нь бусдын юмыг хэсэг хугацаагаар түр аваад харин өөөрийнхийгөө бүр мөсөн өгч байгаа хэрэг. Өрийн гүн ангал нүх хүний энергийн төвд сөрөг нөлөөлдөг. Ер нь зарлага хэзээ ч орлогоосоо давах ёсгүй гэдгийг санаарай. Хадгаламжаа зөв хувиарлан, үр ашигтай зарцуулах нь үргэлж мөнгөтэй байлгахаас гадна илүү том, арвин ихийг дуудаж байдаг. Энэ бүх дүрмүүдээ хэрэглэж хэрэгжүүлэх явцад мөнгөний сахиусаа ч мөн дээдлэж явахыг тэрээр зөвлөөд мөнгөний сахиус тань таныг өөртөө улам бүр итгэлтэй байхад хүч нэмэхээс гадна аз амжилт дуудан амьдрах эрч хүч өгсөөр байх болно. Энергийн гэрлэн бүрхүүл тань нээгдэн мөнгө эд баялаг, амжилт орж ирэх бүх нөхцлийг бүрдүүлэхэд дээр өгүүлсэн бүхэн танд тус болно. 
Эх сурвалж: Далд ертөнц сэтгүүл

http://mongolcom.mn/read/33139
2016 оны 02-р сар 04-нд 17:40 цагт
Гал тахих ёс
Гал тахилга нь бөө мөргөлийн үндсэн шүтээн мөн бөгөөд галыг шинжих бөө мөргөлтний ёс, зөн билэг, зөн совин байдаг билээ.
Жишээ нь, галын утаа дээшээ байвал цэлмэг, газар алгадан даялвал бүрхэг өдөр болно гэхчлэн байгаль цаг уурын шинж байдлыг илтгэсэн олон хэл байдаг.
Гал дээр цай хоол хийхдээ тогоогоо баруун хойш нь үл ялиг хазгай тавьдаг /баруун зүгийн 55 цагаан тэнгэрт хандуулж буй нь тэр/ Айлд гал өгдөггүй /гал голомтын заяа гомдоно/, айлын голомтын суурин дээр гэрээ барьдаггүй /хүний гал/, гал дуугарвал галын маамуу дуугарав гэх /зочин ирэх/, гал дурваганавал /дальдчин асалт нь муудах/ гомдол болох гэх мэтээр шинждэг нь олон үеийн ухаант мэргэдийн таньсан галын хэл болно.
Ийнхүү галаа шүтэх нь удам судар, үндэс угсаагаа дээдэлсэн гурван цагийн ухаан бөгөөд айл бүр галаа ариулж тахидаг нь төр, улсаа дээдэлсэн давхар утгатай чин санаа төдийгүй монгол хүн бүр өөрөө бөө, зайрангийн заяагдмал шинж, чанарыг агуулж байдаг. Энэ нь ч үнэн билээ.
Бөөгийн ёсонд гал голомт бол орон гэрийн төв, цаашлаад тухайн цэгээ орчлон ертөнцийн төв гэж үздэг.
Шинэ айл үүсэхэд голомтод бэр мөргөдөг, хүү эцгээсээ гал гуйдаг /аавын галаас тасалж айлын голомт асаах/ хүүгээс хүүхэн нь галыг авч голомтоо бадраадаг эрхэм ёс бол гал тахилгын бас нэгэн хэлбэр мөнөөс мөн. Гал бол ард түмэн айл өрхийн голомт мөнх бадрахын бэлгэдэл төдийгүй төрийн бодлого, ард түмний жаргал, айл өрхийн амь насыг даасан бэлгэ тэмдэг, амин шүтлэг юм.

Галын тахилгын дуудлага, ерөөл:
Галыг ариусган тахих нь айл бүрийг өршөөл ивээлдээ багтааж, тэдний гал голомтонд ариун үйлсийг хүргэж өгдөг гэж үздэг. Айл гэрийн гал голомт нь тэр айлыг ариусгадаг, гэрэлтүүлдэг, дулаацуулдаг, хоол хүнсээ боловсруулдаг.
Шүүс хуваахаасаа өмнө гал голомтоо заавал мялаадаг. Богино хавиргаар үйлс бүтэх, бүдэрхийгээр бүх юм бүтэмжтэй сайхан болох, булуу чөмгөөр баяжихыг бэлэгддэг.

“Болж яваг гэж богино хавиргаа
Бүтэж яваг гэж бүдэрхийгээ
Баяжиг гэж булуугаа өргөе” гэж ерөөн хэлдэг.

Гал асахгүй бол:
“Хөгж хөгж
Хөх ямааны өөх өргөнө
Улалз улалз
Улаан ямааны өөх өргөнө
Ас ас
Алаг ямааны өөх өргөнө
Бадар бадар
Балганатай шар тос өргөнө” гээд өөх тос өргөж галаа асааж бадраадаг.
Дээр үед монгол хүн галаа тахихдаа бөө удган нараар бөөлүүлдэг байсан. Гал тахилганд бөө удганы дуудлага, лам нарын уншлага хоёр агуулгаараа өөр байдаг. Галын хаанд зориулж:
“Сүмбэр уулын төдий идээг
Сүүн далайн төдий ундааг
Сүрт галын хаан танд өргөе” гэж гал тахихад хэлдэг ажээ.
Хаад, ноёд, баян айлын гал тахилганд унших уншлага, дуудлага өөр ондоо байдаг. Жишээлбэл:
Одноос олон малтай болтугай
Уулнаас их цагаан гэртэй болтугай
Төрсөн бие чинь мөнх жаргах болтугай
Төрийг эзлэх нигуун хөвгүүнтэй болтугай” гэж баян айлын гал тахилганд унших номонд байдаг бол ядуу айлд ирж бөөлөхдөө:
Нуурт зогсох олон адуутай болго чи
Ноён хүнийг дагах хиа хөвгүүнтэй болго чи
Задгайд олон хоньтой болго чи
Зан сайтай охин үртэй болго чи” гэдэг байна.

Монголчуудын гал тахих эртний зарим сударт буюу “Гүүний үрс гаргах сацал ерөөл”-ийн сударт:
"Цагаадай бөөгөөр сацлаа сацуулж
Цангалан удганаар хөнөгөө бариулж..." гэх зэргээр гардгийг ажиглавал, гал тахих явдал монголчуудын дотор эртнээс эхлэн, ямар нэг айлын гал голомттой холбоотойгоор барахгүй, улсын гал голомттой ч холбогдож байжээ. Юу гэвэл, Цагаадай хаан өөрөө бөө хүн байсан төдийгүй, түүний хатан Цангалан бас удган байсан түүхтэй. Ингээд тэд улсын гал голомтын тахилгад оролцож явжээ.

Гал тахихад урьд тулганы дөрвөн тотго дээр өрөм, шар тос, өнгө өнгийн бүс, торгоны өөдөс мэтсийг тавиад, цороцгүй өвчүүг хадгаар ороон, зугуухан түлсэн галд хийнэ. Түүний дээрээс хайлмал шар тос дусааж:
"Хойд жилийн өдий хүртэл
Хотол голомтоо сахин тэтгэж
Мэнд суухын мэхийг даатгаж
Амар суухын авралыг эрье айлтгая Хурай, хурай, хурай" гэж хэлээд, галаа их бадраадаг байсан байна. Энэ бол нэг ёсны шившлээс үүссэн даатгал юм.

Галын тахилгын дуудлага:
Арам үсгээс үүдсэн
Арши нарын увидсаар бүтсэн
Ариун гэгээн чанарт
Хатуу түлэгч
Харанхуйг гийгүүлэгч
Галын хаан Миража
Энэ өдрийн
Үндсийг чинь тоолж
Үлгэрийг чинь дурьдах
Шалтгаан юу гэвэл
Суут Богдын сургууль
Сутай хатны үлгэр бөлгөө
Зөв буянаар учирсан
Хоёр өмчит улсаа хурааж
Өөхөн тосоор тахиж
Өнгөт магнаг өмсгөнө.
Өргөжих төрийн
Хаан хатан болон жаргаж
Эцэст нь бурханы хутгийг олох болтугай
Сав ертөнц бүтэхээс
Олон амьтныг үүсхээс
Өөдсөн галын хаан Миража
Богд дээд эзний захисан
Бөртөлжин хатны үлээсэн бөлгөө
Захабад сэцэн хаан хатан хоёрын
Заасаар зарлигжим
Сургасан судар бөлгөө
Болд эрдэнэ төмөр эцэгт
Болор хас чулуун эхэт
Галын хаан эх мину
Хангай ханы дов болохын цагаас
Хамаг улсын үүдэхээс
Хамгийн их болон заяасан
Галын хаан эхэт
Арц шатаам, тос өөхөөр
Тахин дусаан суунам би
Бурхад ханыг дов болохын цагаас
Бургас модыг найлзуурын цагаас
Бүгд улсыг үүдэхээс
Бүрний эзэн болон бүтсэн
Галын хаан эхэт
Хар архи, халим өөхөн тосыг
Дусаан суунам би
Эзэн тэнгэрийн дэлбий цагаас
Этүгэн эхийн өлмийн цагаас
Өргөн их улсыг үүдэхүйеэ
Эрхэтийн эх болон заяасан
Галын хан эхийг тахинам
Хатан төмөр эцэгт хайр чулуун эхэт
Хавтгай хавчин үрт
Галын хан эхэд
Хар архи, халимт өөхөн тосыг
Дусааж тахин мөргөн залбирахад минь
Өршөөхөөр буян хишигээ өгөн соёрх
Хялган өвс амьт
Шар тосон идэшт
Шар тэрүүт цагаан хонин тахилгат
Шинэхэн улаан торгон өмсгөлт
Галын хан эхэд
Тос өөхөө дусаанам
Агуу өргөн царайт
Өөхөн тосон амьт
Энэ бүхий амьтныг
Өргөн болгогч галын хан эх минь
Өөдлөх мэт буян хишгээ өгөн соёрх
Галын эх минь
Хамгаар олон хэлт
Отгон галын хан эх
Ганц хэлт
Салхин галын хан эхэд
Хар архи, халимт өөхөн тосыг
Дусааж тахин мөргөн залбирахад минь
Өршөөхөөр буян хишигээ өгөн соёрх гэж Бямбадорж зайран тахилгаа хийдэг байна.
Гал тахих зан үйл
Нарны хүү - Галын аугаа хүчийг монголчууд мэддэг байсан. Тиймээс гал тахих нь тэнгэр шүтлэгийн нэг гол зан үйл. Айл бүрийн гал голомтыг ивээгч эзэн буй гэж тахидаг байсан. Улс гэрийн гал голомтыг мөн нэг эзэн хаан ивээдэг хэмээнэ. Монголын галын хаан бол Үнэн Монгол улс тахисан Өндөр төгс Цогт хаан Өлзий хутагт Арши тэнгэр юм. Даян дэлхийн галын хаан нь Хамаг амьтны эх болсон Галын хаан Мэрэг зөн ажээ. Энэ бүхэн нь Эзэн Тэнгэрийн сүр хүч галыг тэтгэж байдгийг мэдэрч хүндэлж байсны илрэл юм. Үнэхээр галын цаана хүчтэй эзэн бий.
Гал тахих нь Хаан Тэнгэрээ тахих нэг хэлбэр. Монголчуудад гал тахих судрууд байдаг байжээ. Айлууд муу юм тохиолдвол юуны өмнө галаа тахиулж ариусдаг асан. Муугийн үр болсон нүглийг зайлуулан ариусгаж буй хэрэг юм.
Мөн өвөг дээдсийн сүнсийг хүңдэтгэх дээ галыг тахидаг байв. Сүнс, гал, Тэнгэр бүгд шүтэн барилдсан байдаг учир энэ ажээ. Гал тахих нь эрч хүчийг авах нэг хэлбэр. Бөө удган, хожим лам нар гал тахиж, ёс үйлдэж, ном уншдаг байлаа.
Монголчууд галын бурханыг галын дөлд гурван настай эрэгтэй хүүхдийн дүрээр сууж байдаг гэж ярьдаг. Галд хоёр янзын тахилга байжээ.
1. Байнгын тахилга – галд дээж өргөх
2. Их тахилга – жилд ганц удаа болдог. Тусгай бэлтгэж хийдэг. Жилийн эцсийн Хөхөө сарын /12 дугаар сар/ билгийн тооллын 23, 24-нд болдог. Галын бурхан буюу тэнгэр гэж байдаг. Галын тэнгэрийг дээд тэнгэрийн хүү гэж үздэг. Жилд 1 удаа тэр хүү аав, ээждээ золгодог гэнэ. Золгохоор явдаг өдөр нь 23, ирдэг өдөр нь 24 юм. 23-ны тахилгыг үдшийн цолмонгоор эхэлдэг. 24-ний үүрийн цолмонгоор тахидаг. Үүний нэг нь үдэлтийн, нөгөө нь угталтын тахилга юм. Домог ёсоор жил жилийн сүүл сарын 23 –нд галын тахилга тэнгэрт одож, орчлонгийн түмэн амьтны байдлыг хурмаст тэнгэрт айлтган мэдүүлдэг учиртай байжээ.
Галын тахилгын сударт Богд Чингис хаан Бөртэ хатантайгаа Хөхөө сарын 23-нд хуримлажээ. Тийм учраас /XIII зуунаас хойш/ 23-ны тахилгыг тайж нарын тахилга гэж, 24-ний тахилгыг харц нарын тахилга гэж ялгадаг байж.
Галын тэнгэр байдаг гэж монголчууд үздэг, ярьдаг боловч дүрс гэж байдаггүй. Галын тэнгэр хүний нүдэнд үзэгддэггүй, гал дотроо байдаг зүйл гэж үздэг. Гэвч монголд шашин дэлгэрснээс хойш бөө, лам нар ялгаагүй галын тэнгэрийг дүрсэлж эхэлсэн. Ялангуяа шарын бөө нар галын 9 тэнгэр бий гэж үздэг болсон байна. Монголчуудын гал тахилга нь олон зууны турш уламжлахдаа зохих шинэчлэлтийг хийж байсан ч нутаг нутгийн өвөрмөц онцлогтой болсон байдаг хэдий ч ерөнхийдөө адил юм.
Бөөгийн ёс заншилд галын тахилагын ёс эрхэмд тооцогдоно. Галын тахилага бага зүйлээс эхлэх бөгөөд бөө хүн хамаг түрүүн айлын гал голомт тахихаас эхлэнэ. Айлын гал голомт тахихад тэр айлын буян хэшгийг 3 жилдээ хамгаалан буян хишгийг дэлгэрүүлэх бэлэгдэлийг агуулсан зан үйл юм . Гэрийн гал тахихад нийтлэг хэрэглэгдэх зүйлс бог мал түүн дотроо хонины баруун хааны дал 4 өндөр, арц, хатуу сархад, шар тос тэргүүтэн бэлдэн галын тэнгэр гал улаан тэнгэр буюу улаан 9 тэнгэртээ дуулган буян хишгийг хуриалан дуудаж галыг бадраана. Дээрх бэлдсэн зүйлсийг ёс жаягаар нь дараалуулан өргөж бөөлөн гүйцэтгэн. Энэ нь бөөгийн гал голомт тахих нэг зан үйл.
Бөө түүний онго улаачдаа хүч чадал өгөх нэг хэлбэр нь мөн гал тахих үйл байна . Өөрийн сайн зүгтээ гаран шөнө дөлөөр очин уулын орой бэл хаана бөөлж болхоо товлон эхлээд 1 түүдэг бадраан бөөлнө. Ингэхдээ эхлээд өөрийн толгой онгыг буулган мөнх тэнгэртээ мэдүүлэн дуулгана. Онгын нэр ус буудал суудал улаачын тэнгэр нэр чанар чансааг дуулган мөнх тэнгэртээ сүшиглэн утсан мяндсан улаачдаа хүч өгөхийг гуйн бөөлнө.
Ингэхэд улаачид өөрийн удамн эртний өвөг дээдэс ирэх юм уу мөнх тэнгэрийн зараал тэнгэрүүд ирж улаачын биед буун галын тахилын бөөлөө хийж бөөгийн цам бүжиг бүжин галаа тойрон бөөлж хүчийг шингээн авна . Энэ бөөлөх явцад тухайн бөө янз бүрийн амьтаны дүр төрхийг илэрхийлэн бөөлж тухайлбал чоно болон дууграх түр төрхийг нь харуулах эсвэл гахай баавгай шувуу гэх мэт янз бүрийн амьтаны төрхийг гарган бөөлнө. Ийнхүү бөөлөө хийж өөрийн улаачийн биед хүч чадал нэмэх зан үйл гүйцэнэ. Энэ мэтчилэн эхлээд нэг түүдэг гал дээр бөөлсөн бол дараа нь 3 түүдэг гал бадраан бөөлнө дараа нь 9 түүдэг гэх мэт хүчийг авдаг байх юм. Хүч чадал гүйцэн чанар гүйцсэн бөө нар урц босгон түүнийгээ тахин бөөлж улмаар шатаж байгаа урцандаа бөөлөх урц босгон шатааж галын тахилыг шинээр бөө босгох үйлтэй хамсатган тахиж шинэ бөө залаалдаг байна. Энэ мэт 1 урц бадраан бөөлдөг байсан бол 2-3 болгон урцаа бадраан бөөлж хүчээ нэмж галын тахилыг гүйцээдэг ёс байх юм. Галын тахилтай хамсатган бусдын буян бузрыг тэнцуулж бөөлөө хийнэ . Энэ мэт галын олон төрлийн зан үйл байх юм. Үүнд:
 Галын бурханыг ариусгахдаа бор давс цацдаг. Болсон идээний дээжийг өргөдөг. Галын бурхан хоол гурав халбагадах, мах гурав огтлох хүртэл горьддог гэдэг.
Гал тахих, гал голомтоо дээдлэхтэй холбогдолтой цээрийн ёс:
Монголчуудад гал тахих, гал голомтоо дээдлэх ёс заншилаас үүдсэн олон зүйлийн хорио цээр байдаг. Гал голомт нь:
1. Цэвэр ариун байх: монголчууд эртнээс галыг цэвэр ариуны эхлэл болохынх нь хувьд байнга цэвэр ариун байлгахыг хичээдэг.
 Гал уруу хог новш, нохойн баас, шувууны өд, сонгино сармисны хальс, муу юм хийдэггүй. Галын бурхан бузартана гэж цээрлэдэг. Харин шар тос, архи, өөх мах, шинэ торго дурдангийн өөдөс өргөдөг.
 Гал уруу нулимбал буянаа барна, сүү хийвэл нүд сохорч, малын сүү татрана гэдэг.
 Гал уруу цустай бохир юм хийхгүй, хутга мэсний үзүүрээр чичлэхгүй байх, гал дээгүүр алхахгүй байх, гутал ороолт, оймс, хөсрийн юмс галдаа оруулахгүй, ойртуулахгүй байхыг эрхэмлэдэг.
 Галдаа сүү дусаахыг цээрлэнэ. Үнээний дэлэн хагарна гэдэг.
 Галдаа үсний сэв хийдэггүй. Цаасанд боож шатаадаг. Галын бурхан айдаг гэдэг.
 Гал голомтондоо ойр эх хүн төрдөггүй. Тусгаарлаж байж төрүүлээд 7, 9, 21 хоног дээр ёс төртэй гэрт нь оруулж ирдэг.
 Шинэ төрсөн эмэгтэй галд ойртохыг цээрлэнэ. Гал бузартана гэдэг.
 Гал голомт өөд хар ус цацах, нулимах, бузар юм хаяхыг цээрлэдэг.
 Айлд ирсэн хүн айлын голомт руу нулимах,
 Гал дээгүүр улаан бө эргүүлэхийг цээрлэнэ.
 Галд шарилж түлэхийг цээрлэнэ.
Шарилжаар галаа битгий тахь
Шалзанд хотоо битгий идүүл гэдэг ардын үг байдаг.
2. Хүндэтгэлтэй хандах: Монгол хүн гал голомтоо хамгаас илүү эрхэмлэн хүндэтгэж, нандигнан хамгаалдаг билээ.
 Галыг чичлэхийг цээрлэнэ. Галын бурхан уурлана гэдэг.
 Галын дэргэд сүхээр юм цавчдаггүй. Галын толгойг авчихаж магадгүй гэдэг.
 Гал уруу хөлөө жийж унтдаггүй. Гэрийн эзний сүнсийг айлгана гэдэг.
 Хутгыг ирээр нь галд хүргэх, хутганы ирээр галыг сийлж хөдөлгөх, мөн түүнчлэн хутгаар тогоон дотроос мах авах буюу тогоонд мах эргүүлэх мэтийг бүр ч цээрлэдэг.
 Монгол хүн айлд очвол тэр айлын язгуур дээдэс, гэрийн эзнийг хүндэтгэн үзэж гал голомтных нь цээр хүндэтгэлийн ёсыг ихэд хичээнгүйлэн дагадаг. Гэртээ бол гэрийнхээ гал голомтны цээр ёсыг нандигнан сахиж үр хүүхэддээ ч цаг үргэлж удам угсаатныхаа ёс суртлыг сургаж хүмүүжүүлсээр байдаг.
 Айлд ирсэн хүн айлын голомтны хүрээний дотор гишгэх байтугай голомтны хүрээ модон дээр ч гишгэдэггүй ёстой. Хойш урагшаа гарахдаа хормой хотоо хурааж айлын голомтны хүрээн дээгүүр гарахгүйг хичээдэг.
 Иртэй, үзүүртэй хутга мэсний багаж зэвсгийг гал голомтны зүг хандуулж тавьдаггүй.
 Голомтны хүрээ мод ба ялангуяа тулган дээр гаансаа цохихыг цээрлэдэг.
 Голомт руу хөлөө жийх буюу галд хөлөө хөлчөөх /дулаацуулах, ээх/-ийг ихэд цээрлэдэг. Хөлөө хүргэх байтугай хойш урагшаа явах, орох, гарахдаа хормойгоо ч хүргэхгүй ёстой.
 Айлын голомтыг нар буруу тойрон гарахыг цээрлэнэ.
 Галд ус хийхийг цээрлэнэ. Усаар гал унтраах хэрэгтэй болбол “ галын бурхан хөлөө авч бай” гэж хэлнэ.
 Галаар наадахыг цээрлэнэ. Мал нь сарних буюу малаа алдана гэдэг.
 Гал унтраахдаа гишгэхийг цээрлэнэ.
 Гал голомтын дэргэд алцайж суухыг цээрлэнэ.
3. Бусад цээрүүд, билэгдлүүд нь:
 Аргалын сав дээр сандайлж суух, галын хайчийг гишгэх, уур сүхэн дээгүүр хормой хотоо гаргахыг мөн л цээрлэнэ. Ингэж цээрлэдгийн учир нь эдгээр багаж хэрэгсэл болон ажиллагаа нь гал ба голомттой холбогдож буйд оршино.
 Тухайн гэр бүлийн бус гадны хүн айлын гал хөндөхийг цээрлэнэ. Тэгвэл гал голомтод халдаж байна гэж үздэг.
 Галын тахилгаас хойших 7 хоногт төмөр шилээврээр гал хөдөлгөхийг цээрлэнэ. Галын бурхан эзгүй байх үе гэнэ.
 Гал тахиснаас хойш 3 хоногт идээ, ундаа, өглөг өгөхийг цээрлэнэ.
 Гал тахиж архи тос дусаах үед жирэмсэн эмэгтэй хажууд байхыг цээрлэнэ. Ураг унах аюултай гэдэг.
 Хурга хөнгөлөхдөө хусан багана дэргэдээ тавьдаг. Гэрийн гал голомтыг бэлэгдэж буй хэрэг.
 Тулгаа тулж, тогоогоо тавихдаа тэгшхэн тавихыг ихэд хичээж ялимгүй хэлтгий болоход хүрвэл тэгшилдэг.
 Айлын голомтын бууринд гэрээ барьдаггүй. Хүний гал голомт дээр буусан. Энэ бүхэн галыг эрхэмлэх, эцгийн голомтыг залгах ёстой уялдсан болно. Голомт таслахгүйг нэн эрхэмлэнэ.
 Галын хайчийг тэнгэр өөд юмуу хоймор өөд харуулдаггүй. Учир нь галын хайч хөөтэй тул хүндтэй зүг уруу буюу хүндтэй юм руу харуулдаггүй байна.
 Аргалын /авдар, дөрвөлжинг/ галын сөн гэж үздэг учраас дээр нь суудаггүй унтахаасаа өмнө дүүргэдэг ёстой.
 Гал дээрээ цай хоол хийхдээ тогоогоо баруун хойш нь үл мэдэг хазайлгасхийн тавьдаг. Өөдлөн дэвжиж, баяжихын бэлэгдэл болдог.
 Хүн нас барахад гал голомтоо ариутгаж, галдаа архи цацаж, их гал түлээд, бүх эд хогшлоо ариутгаж, нас барсан хүнийг оршуулаад ирсэн хүн ба уналгыг хоёр галын хоорондуур явуулж оруулдаг ёстой байжээ.
 Айлд гал өгдөггүй /төрөл садандаа бол болно/. Гал голомтын заяа гомдоно. Гаднаас гал гуйдаггүй.
Эмхэтгэсэн Л. Отгонбат

Галын цээр ёс:
http://angijral.blog.gogo.mn/read/entry432001
Монголчууд галыг амь нас, эд агуурсын цэвэр ариун хүчин чадал, зол жаргал, хөгжил бадралын билэг тэмдэг гэж үзэн, шүтэн биширч, галын тэнгэрийг хүндэтгэж, хялгана догшрох, бузартаж муудахаас хичээн болгоомжлохтой холбогдсон цээр ёсыг эртнээс тогтоон дагасаар ирсэн билээ. Айлын гал голомт ариун дархан байх учиртай бөгөөд айл гэр бат, амар түвшин байхын билэг тэмдэг гэж үзнэ.
Галтай холбоотой эдгээр цээр ёс нь ердийн цээр ба гал тахилгын цээр гэж 2 зүйл байжээ.
Ердийн цээрнь:
- Гал голомтон дээгүүр алхаж гарах
- Галд хөлөө ээх
- Гал руу алцайж суух
- Галд хутга шөвөг дүрэх
- Галаа харааж муулахыг ямагт цээрлэдэг.
- Галд сонгино, сармисны хальс, нохой, гахай, шувууны баас, өд, хөл гарын хумс хийх, нус нулимсаа хаях
- Сая төрсөн эх хүн галд ойртохыг цээрлэдэг. Энэ нь гал голомтыг цэвэр байлгаж, бузартахаас хамгаалах зорилготой.
- Зуух тулгыг уруу нь харуулах, дээр нь суух
- Зуух тулган дээр бузар юм тавихыг цээрлэнэ. Зөрчвөл галын тэнгэр догширон уурлана.
- Галд сүү дусаах, гал дээр бөс эргүүлэх, цус дусаах, ус оруулахыг цээрлэнэ.
- Орчин үед өдрийн цагт давс хийхийг цээрлэдэг. Галын тэнгэр цочино гэдэг. Нүүрлэсэн гай, шүглэсэн муу юмыг зайлуулан хөөхөд болон хүүхэд буу зэргийг ширгэлэхэд гал дээр давс хийж түлдэг. Бас чөтгөрийн гайг хөөхөд давс түлдэг. Энгийн цагт галд давс хийвээс галын бурхан цочно гэдэг.
- Гал шарилж түлэхийг цээрлэнэ.
- 2 гэрийн хооронд утаатай гал зөөхийг цээрлэнэ. Ноцолдоон заргалдаан болно гэдэг.
- Зуухны амыг сэтэрхий онгорхой байлгахыг цээрлэнэ.
- Хүүхэд багачуудыг галаар наадахыг цээрлэдэг. Галын тэнгэр хилэгнэнэ гэдэг. Мал сарних буюу алдагдана гэдэг. Тухайлбал хүүхэд багачууд галтай цучил, мөчир бамбар барьж тогловол гал алдана, түймэр тавина хэмээн хориглоно.
- Хоосон хэт цохих, хамаагүй хүн айлын галыг хөндөхийг цээрлэдэг. Хэтээ заавал уултай нь цахих. Зөрчвөөс гал алдана.
- Нүүдэл суудал хийсэн айлын гал голомт, гэрийн буурин дээр яс, үс үлдээхийг цээрлэнэ. Зөрчвөөс мал хорогдоно, буян барагдана, хот харлана гэдэг.
- Аянга цахилгаантай үед гэрийн үүд онгорхой, зуухны яндан буулгахгүй байхыг цээрлэдэг. Зөрчвөөс тэнгэр ниргэнэ, аянга бууна гэж үздэг.
- Хэн боловч айл гэрийнхээ үүд, гал голомт, хоймрыг голлож зогсох, суухыг цээрлэнэ. Зөрчвөөс бурхан тахил хялангартаж, гал голомт цөвтөн, зүгийн сайн галын бурханы чиг хаагдана гэж үздэг учраас айлд орсон хүүхэд үүд голлож зогсдоггүй, ахмад хүн, аав ээж, хэн ч бай хоймрыг нь голлож сууддаггүйн учир энэ. Бас гал голомтын хоймрыг голлон хэвтэж, унтахыг цээрлэдэг.
- Галын хайч үлээгүүр, шилээгүүрийг хамаа бус айлд дамжуулдаггүй.
- Монгол айл гэрийн гал голомтын гол зүйл болох тулга зуух, хайч, шилээвэр тэргүүтнийг бүрэн бүтэн цэвэр байлгахыг хичээдэг. Эс ингэвээс гал бузартана, голомт цөвтөнө гэнэ. Ялангуяа зуухны ам онгорхой сэтэрхий, яндан цөмөрхий байхыг цээрлэдэг. Үүн лүгээ адил төв суурингийнхан цахилгаан зуух, пйишингээ эрхэмлэж, байнга цэвэр байлгах учиртай.
- Монгол хүн айл гэрийн бурхан тахил, гал голомтонд муу үйл харуулж, цус улаа хүргэхийг ихэд цээрлэдэг. Хүргэвээс бурхан тахил хилэгнэж, гал голомт бузартана гэж үздэг.
- Их найр хурим хийж буй айл зочин гийчнийг байхад зуух тулганы үнс авах, хог цэвэрлэхийг цээрлэн, гал голомт, найр хуримын эд хөрөнгийн хишиг зайлна гэж үздэг.
- Зуух тулгыг хөмөрч түрүүлгээ нь харуулж тавихыг цээрлэнэ. Гал голомтоо доромжлов гэж үздэг.
- Тулга зуух, голомтны шалны өрөн дээр суухыг цээрлэнэ.
- Зуух тулганд гутал, дотоожоо ойр тавин хатаахыг цээрлэнэ. Үл хэрэгсвээс галын бурхан бузартаж хилэгнэнэ гэнэ.
- Нүүрс, заг түлээд өрхөө бүтээж, яндангаа битүүлэхийг цээрлэнэ. Зөрчвөөс угаартаж амьсгаа боогдоно, бүтэж үхнэ гэнэ.
- Тулганы тотгон дээр эд юм, гаансаар цохих, тогшихыг цээрлэнэ. Тийн үйлдвээс айл гэрийн эзний толгойг тогшсонтой адилтгаж үзнэ.
- Зочны өөдөөс галын үнс, хогтой сав барьж гарахыг цээрлэнэ. Зөрчвөөс зочноо үл хүндэтгэж, хөөж туусантай адил болно.
- Ус, түлээ 2-г гэрт хамт авч ирэхийг хориглоно. Учир нь талийгаачийг оршуулахад ийн үйлддэг ёс байсан бөгөөд үүнийг ердийн цагт цээрлэдэг байна.
- Үнс, хогоо асгахад айлсан буй 2 гэрийн хүмүүс ханьсаж хамт явахыг цээрлэнэ. Тус тусын газар эмх цэгцтэй хаяна. Үл хэрэгсвээс чөтгөр босно гэх буюу бүсгүй хүн амаржихдаа хойдох нь түдэж зовно гэдэг.
- Шинэ айл өрх анх голомтын галаа асаахдаа хамаа бус газраас гал авах буюу өөрсдөө шууд асаахыг цээрлэдэг. Заавал их гэр, эцгийн гал голомтоос гал залан авч асаадаг ёсон буй. Үл хэрэгсвээс удам угсаа тасарна, ёс бус болно гэдэг.
- Яс барьсан хүн /талийгаачид анх гар хүрч, хөдөөлүүлэхэд оролцсон хүн/ дараа нь айлд эрээ цээргүй орохыг цээрлэнэ. Зайлбаргүй орох болбол 2 гал дундуур гарч, эсвэл арц хүжээр ариутгасны дараа орно. Зөрчвөөс тэр айлд үхээрийн бузар ирнэ, өвчин тахал гай зовлон халдаана гэнэ. Ер оршуулганд оролцсон хүмүүс булшин дээр ирсэнээсээ өөр замаар, эргэж харалгүйгээр буцацгаана.
- Галын хайч, шилээврээр тэнгэр юм уу хоймор өөд, умар зүг бас зочин руу чиглүүлэх цээртэй. Галын хайч хөөтэй тул хүндтэй зүг, хүндтэй юм руу харуулдаггүй.
- Галын хайчийг гэрт, гадаа хаана ч ангайлгаж тавихыг цээрлэнэ. Үл хэрэгсвээс тэр айлд хэл ам, хэрүүл шуугиан болохын ёр юм.
- Галын хажууд сүхээр мод яс цачихыг цээрлэнэ. Галын бурхан тавгүйцнэ гэнэ.
- Ус, үнсэнд болон айлын хотонд шээх явдлыг хатуу хориглоно. Галын сахиус хилэгнэнэ. Ялангуяа эмэгтэй хүн үнсэн дээр шээх, /гүү саах/-г цээрлэдэг.
- Галд ам гарахыг цээрлэнэ. Ам гарваас галын аюулд өртөнө гэнэ. Ер нь монголчууд гал, усанд ам гарвал гал усны гашуун зовлон ирнэ гэж үзэж, их болгоомжлон сэжиглэдэг төдийгүй эл асуудалд ам гарснаас их аюулд өртсөн жишээ баримт, үлгэр домог олон байдаг.
- Голомт гал дээр ус асгахыг цээрлэнэ. Асгаваас гал голомт балрах, муу ёр хэмээн жигшинэ. Ер нь гал ус 2 харш учир тийнхүү цээрлэнэ. Хэрэв зайлбаргүй гал унтраах бачуу хэрэг тохиолдвол Галын бурхан та хөлөө татаарай хэмээн хэлж арилгадаг.
- Голомтын галд бохир эд юм, хог шатаахыг цээрлэнэ. Галын бурхан хилэгнэнэ, бузартана, зайлна хэмээн үзэх тул ийнхүү үл шатаана.
- Голомтын тулга, зуухны үнсийг бужигнуулах, самардахыг цээрлэнэ.
- Голомтын чинь үнсийг хийсгэнэ, голомтыг чинь самарна гэх буюу голомтыг чинь баллана гэхчилэн хараал хэлэхийг цээрлэнэ. Зөрчвөөс амны алдаа их нүгэл болно гэдэг.
- Гаднаас ташуур хутга мэс, буу шийдэм биедээ агссан хүн ордоггүй. Үл хэрэгсвэл айлын гал голомт хөнөөх муу ёр удлаа гэх буюу галын бурхан шархдана, хилэгнэнэ.
- Тулга, зуухыг нүүж суухдаа ачаа хөсөг дээр хамаагүй ачихыг цээрлэнэ. Тэдгээрийг зориуд ачааны дээр тавьж, эвдэрч хэмхрэхээс болгоомжилж, зөөлөн татаанд оруулж, хаягдан гээгдэхээс сэргэмжилж, бат бэх даруулна. Энэ нь гал голомтоо дээдлэхийн учир утгатай холбоотой болно.
- Галын тахилгад ордог харгана, хайлаас зэрэг модоор гэрийн унь, тооно, хана хийхийг цээрлэдэг нь галын аюул түймэр гарахад амархан гэж үздэгтэй холбоотой.
- Хүний хөлдөж гэмтсэн эрхтэнийг галд гэсгээдэггүй /үзүүлддэггүй/. Харин хөлдсөн хэсэгт нь хужир түрхэхба хүйтэн усанд дүрж гэсгээдэг. Үүнтэй адил хоолны хөлдүү хольц мах тэргүүтэн хийгээд хөлдүү мөсийг халуун усанд бус хүйтэн усанд хийвэл хурдан гэсч хайлна гэж үздэг.
Тусгай цээр:
Гал тахисаны дараа 3 өдөр галын цээр хийдэг.
- Энэ гурван хоногт гэрээс гадагш нь ямарваа нэг юм гаргахыг цээрлэдэг. Гаргавал хишиг буян нь явчихна гэнэ.
- Онцгой учралаар гадагш нь юм гаргах болбол гадаа саванд сэмхэн хийж тавьдаг. Авах хүн ч дуу чимээгүйгээр авч явдаг.
- Гал тахисны дараа гурван өдөр өглөө эрт галдаа мөргөдөг
- 3 хоног үнс гадагш гаргахыг цээрлэдэг.
- Гал тахих үед галын хайчийг ил байлгахыг цээрлэнэ. Заавал далд хийнэ. Зөрчвөөс галын бурхан цочно гэнэ.
- Гал тахин архи, тос өргөх үес жирэмсэн эмэгтэй ойр байхыг цээрлэнэ. Зөрчвөөс галын бурхан цочно, ураг унах буюу үр зулбана гэнэ.
Гал унтраахдаа цохих, гишгэх, гал руу ус хийхийг нэн цээрлэдэг. Үнс бутарвал хийморь доройтоно гэнэ. Иймээс усаар гал унтраах шаардлага зайлшгүй гарвал урьдаар Галын тэнгэр хөлөө авч бай гэж залбирдаг.

https://www.facebook.com/permalink.php?story_fbid=2313422138935769&id=1480557838888874&__tn__=K-R
ШИЛДЭГ ЗӨН БИЛИГЧ ЕЛЕНА ГОЛУНОВА ЗӨВЛӨЖ БАЙНА
ТА ЯМАР АЖИЛ ЭРХЭЛДЭГЭЭСЭЭ ХАМААРАН МӨНГӨНИЙ САХИУСАА СОНГООРОЙ
Мөнгө дууддаг гэх сахиус, зүүлт тэр бүр ач тустай байдаггүй бололтой. Учир нь зарим нэг сахиус зүүлт хүн бүрд нийтлэг таарч тохирдоггүй. Зөн билигтэн Елена Голунова хүн сахиусаа сонгох биш, харин тухайн сахиус өөрөө эзнээ олдог гэдгийг баталдаг нэгэн. Хэрвээ та ямар нэг сахиусны тусламжтайгаар өөрийнхөө амьдралд мөнгө оруулж ирэхийг хүсдэг бол сахиусны сонголтондоо их ул суурьтай хандах хэрэгтэй. “Зөн билгийн тулаан”-ы шилдэг оролцогчдын нэг Елена Голунова мөнгө дууддаг ямар сахиус хэнд таарч тохирдог болон илүү үр дүнтэй байлгахын тулд хэрхэн яаж зөв сонгох тухай өгүүлжээ. Ингээд мөнгө дуудахын тулд ямар сахиус зүүж, эсвэл биедээ авч явах ёстой вэ?
Танд мөнгөний ямар сахиус тохирох бол?
Дээр өгүүлсэн дагуу хэн ямар ажил үйлс эрхэлдэгээс нь хамааран сахиус өөрөө эзнээ сонгодог гэнэ.
• Хэрвээ та урлаг, уран бүтээлийн ажил эрхэлдэг бол танд чулуун-сахиус ээлтэй. Уран бүтээлч хүмүүс их нарийн, торгон мэдрэмжтэй тул чулууны энерги илүү онцгой , нэлээд хүчтэйгээр тэдэнд нөлөөлдөг. Мөнгө дуудахын тулд хризолит, цитрин, бярууны нүд, барын нүд болон родонит зэрэг чулууг цээж, хүзүүндээ зүүхэд тун тохиромжтой байдаг гэнэ.
• Худалдаа наймаа эрхэлдэг бол дөрвөлжингийн аравт мөнгө дуудахад тань тусална. Амар хялбараар мөнгө олохыг хүсэгчдэд энэ хөзрийг “авралын эзэн“ хэмээн үздэг. Та боодол шинэ хөзөр худалдаж аваад дөрвөлжингийн аравтыг нь хэтэвчиндээ хийгээрэй. Энэ сахиус таны худалдаа наймаанд амжилт дуудан баян чинээлэг болгоно.
• Хэрвээ таны эрхэлдэг ажил олны өмнө гарч үг хэлэх, хүмүүстэй харьцах үйл ажиллагаа бол задалж болдоггүй нэгтийн дэвсгэрт таны сахиус болно. Ердийн нэг нэгтийн задгай мөнгө, боломжтой бол тавтын зоосыг улаан өнгийн утсаар ороож түрийвчиндээ өөр бусад мөнгөнөөсөө тусгайлан хадгалаарай. Энэхүү мөнгөний сахиус таныг гэрээ хэлэлцээ, мөнгө санхүүгийн асуудал шийдэх, хүнд нөхцөл байдалд ороход тань туслана.
• Хэрвээ таны эрхэлдэг ажил биеийн тамир спорттой холбоотой бол тахианы сарвуу танд мөнгө дуудах сахиус болно. Тэрээр бусдын цагаан, хар хэл амнаас, атаач нэгнээс, бэртэл гэмтэл авахаас таныг хамгаалахаас гадна таныг элбэг хангалуун болж мөнгө санхүүгээ нэмэгдүүлэхэд тань туслана.
• Биеийн хүчний хөдөлмөр эрхэлдэг хүмүүст Елена Голунова бугуйндаа ногоон өнгийн утас зүүж явахыг зөвлөж байна. Энэ сахиус танд мөнгө дуудахаас гадна эрүүл мэндийг тань хамгаална.
Та өөрийнхөө мөнгөний сахиусыг олж авснаар элбэг хангалуун амьдрал, мөнгө санхүүгийн таатай байдлыг өөртөө бий болгоно.
ХҮН ӨӨРТӨӨ СӨРӨГ БОДОЛ ТЭЭЖ ЯВСНААР АМЬДРАЛЫН ЭРЧ ХҮЧ, ЭНЕРГЭЭ БҮРЭН АЛДДАГ:
Хар шидтэн Елена Голунова хараал, хар хэл амнаас ид шидийн хүчээр хамгаалах нууцаас нэг бус удаа дэлгэж байсан. Энергийн хамгаалалт нь хэт эмзэг хүмүүс сөрөг довтолгоонд хамгийн ихээр өртдөг. Түүнээс гадна нэлээд хүмүүс санаандгүйгээр өөртөө хараал хүргэдэг байна. Өөрийгөө хар хэл амнаас хэрхэн хамгаалах, мөн өөрийнхөө сөрөг энергийн золиос болохгүйн тулд яах ёстой вэ?
Елена Голунова тэр бүр хүн хараал хариулах арга заслыг ёс журмын дагуу хийж чаддаггүй. Үүний тулд онцгой авьяас чадвартай байхаас гадна тусгайлан бэлтгэл хийгдсэн байх ёстой. Гэсэн хэдий ч хараал хариулж өгөөч гэсэн хүсэлт тавьж олон хүн ханддаг. Хараал хариулах явцад хүн өөртөө хараал хүргэсэн ч тохиолдол байдаг гэнэ. Өөртөө хараал хүргэнэ гэж юу болох, түүнээс өөрийгөө хэрхэн хамгаалах вэ?
Нүдний хор, хараал гэдэг хэн нэгэнд хаяглан илгээсэн сөрөг санаа бодол юм. Өөрийнхөө дайсанд хараал хүргэхийн тулд заавал хар шидтэй гэх хэн нэгэн үрүү очих шаардлагагүй, өөрөө ч ийм муухай зүйл хийж болзошгүй. Сөрөг энерги айхтар хүчтэйгээр үгээр болон бодлын хүчээр хүнд хор хүргэх аюултай. Хамгаас хор хөнөөлтэй нь хүн өөртөө санаандгүй байдлаар хараал хүргэж мэднэ. Хар бараан санаа бодол, билэггүй үг хэллэг, гутранги үзэл хүнд өөрийнх нь эрүүл мэндэд асар их хохирол үзүүлээд зогсохгүй ахуй амьдралын бүх салбарыг хүнд цохилтонд оруулдаг. Товчхон хэлэхэд хүн өөртөө сөрөг бодол тээж явснаар амьдралын эрч хүч, энергийн нөөцөө бүрэн алдагдахад хүргэн өөрөө өөрийгөө үгүй хийхэд хүргэдэг.
Иймд өөртөө нүдний хор хүргэхгүйн тулд яах ёстой вэ? Үүний тулд өөрийнхөө санаа бодол, үг хэлээ байнга хянаж өөр дээрээ ажиллах шаардлагатай. Эхний үед бодол санаа, үг хэлээ цэгнэх, ингэж болно, болохгүй гэх нь тийм ч амаргүй байж болох юм. Хамгийн гол нь өөрөө өөрийгөө үгүй хийх сөрөг санаа бодол, үг хэлнээсээ салах хэрэгтэй. Жишээ нь: “Надад байнга л мөнгө хүрэлцэхгүй юм”, “Би байнга өвчин ороох юм”, “надад нэг л аз таарахгүй юм”, “Дахиад л болж бүтсэнгүй” гэх мэтчилэн үгсийг яриандаа хэрэглэхээс зайлсхийх хэрэгтэй.
Хүний санаа бодол, үг яриа үйл явдлын явцад их хүчтэй нөлөөлдөг. Хэрвээ хүн байнга элдэв муу юм бодож, өөрөө өөрийнхөө эсрэг сөрөг бодол тээгээд явдаг бол өөрийгөө санаандгүйгээр бүтэлгүйтэл, өвчин зовлон, ядуурал хоосрол, гэх мэт сөрөг муу зүйлд оруулдаг. Өөрийнхөө хүчээр өөртөө хүргэсэн хараалыг хэрхэн яаж хариулах вэ? Сэтгэл санаагаа өөрчлөх, аливаа асуудал, нөхцөл байдалд эерэг байр суурьнаас хандах маягаар хараалаа хариулж болно. Сөрөг бүх санаа бодол, үг хэллэгээ эерэг өөдрөг бодол, үг яриагаар өөрчлөх хэрэгтэй. Мөнгөгүй хэмээн гомдоллож суухын оронд таны хувьд мөнгө хүрэлцээтэй, амьдралын энэ мэт асуудал төдхөн үгүй болно гэж бодож явах хэрэгтэй.
Сибирийн удган Елена Голунова бусдаас илүү хүн зөвхөн өөрөө өөрийгөө сул дорой, арчаагүй байдалд оруулдаг гэдгийгээ санаж авах ёстой. Сөрөг санаа бодол, яриа, биеэ авч яваа буруу өнгө аяс өөртөө хараал хүргэн бүтэлгүй, золгүй ядуу хоосон нэгэн болоход хүргэдэг гэжээ.
Елена Голуновагийн дэлгэрэнгүй зөвлөгөөг үргэлжлүүлэн “Далд ертөнц” сэтгүүлийн 9 сарын дугаараас уншаарай. Далд ертөнц сэтгүүлийн 2018 оны 4-р улирлын захиалга улс даяар явагдаж байгаа бөгөөд эрхэм уншигч та гэр болон ажлынхаа ойролцоох Монгол шуудангийн салбарт, хөдөө орон нутгийнхан аймаг сумынхаа шуудан үйлчилгээний газарт очиж 9 сарын 30-ны дотор захиалгаа өгөөрэй. Улирлын захиалгын үнэ 14 000 төгрөг. Лавлах утас 9666 0522, 8605 5522.

